<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="10\.&nbsp;kapitola">
    <meta name="apple-mobile-web-app-capable" content="yes">
    <title>10.&nbsp;kapitola</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Ludvík Souček: Blázni z Hepteridy">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Blázni z Hepteridy">
    <meta property="og:title" content="Blázni z Hepteridy">
    <meta property="og:type" content="book">
    <meta property="og:book:author" content="Ludvík Souček">
    <meta property="twitter:title" content="Ludvík Souček: Blázni z Hepteridy">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./blazni_z_hepteridy_013.html">
    <link rel="next" href="./blazni_z_hepteridy_015.html">
    <meta name="nb-order" content="10">
    <link rel="self" href="blazni_z_hepteridy_014.html">
    <meta name="nb-identifier" content="soucek-blazni-z-hepteridy-a146f43">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="5267" data-nb-chars="34483">
    <nav role="doc-toc">
      <ul class="plain section">
        <li><a href="blazni_z_hepteridy_005.html">1.&nbsp;kapitola</a></li>
        <li><a href="blazni_z_hepteridy_006.html">2.&nbsp;kapitola</a></li>
        <li><a href="blazni_z_hepteridy_007.html">3.&nbsp;kapitola</a></li>
        <li><a href="blazni_z_hepteridy_008.html">4.&nbsp;kapitola</a></li>
        <li><a href="blazni_z_hepteridy_009.html">5.&nbsp;kapitola</a></li>
        <li><a href="blazni_z_hepteridy_010.html">6.&nbsp;kapitola</a></li>
        <li><a href="blazni_z_hepteridy_011.html">7.&nbsp;kapitola</a></li>
        <li><a href="blazni_z_hepteridy_012.html">8.&nbsp;kapitola</a></li>
        <li><a href="blazni_z_hepteridy_013.html">9.&nbsp;kapitola</a></li>
        <li><a href="blazni_z_hepteridy_014.html">10.&nbsp;kapitola</a></li>
        <li><a href="blazni_z_hepteridy_015.html">11.&nbsp;kapitola</a></li>
        <li><a href="blazni_z_hepteridy_016.html">12.&nbsp;kapitola</a></li>
        <li><a href="blazni_z_hepteridy_017.html">13.&nbsp;kapitola</a></li>
        <li><a href="blazni_z_hepteridy_018.html">14.&nbsp;kapitola</a></li>
        <li><a href="blazni_z_hepteridy_019.html">15.&nbsp;kapitola</a></li>
        <li><a href="blazni_z_hepteridy_020.html">16.&nbsp;kapitola</a></li>
        <li><a href="blazni_z_hepteridy_021.html">17.&nbsp;kapitola</a></li>
        <li><a href="blazni_z_hepteridy_022.html">18.&nbsp;kapitola</a></li>
        <li><a href="blazni_z_hepteridy_023.html">19.&nbsp;kapitola</a></li>
        <li><a href="blazni_z_hepteridy_024.html">20.&nbsp;kapitola</a></li>
        <li><a href="blazni_z_hepteridy_025.html">21.&nbsp;kapitola</a></li>
        <li><a href="blazni_z_hepteridy_026.html">22.&nbsp;kapitola</a></li>
        <li><a href="blazni_z_hepteridy_027.html">23.&nbsp;kapitola</a></li>
        <li><a href="blazni_z_hepteridy_028.html">Ediční poznámka</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./blazni_z_hepteridy_013.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="12"><span class="idea" data-nb-ref-number="1" id="idea1" data-nb-words="2" data-nb-chars="12">10.&nbsp;kapitola</span></h1>
        <section>
          <blockquote class="chunk" data-nb-ref-number="2" data-nb-words="60" data-nb-chars="387"><span class="idea" data-nb-ref-number="2" id="idea2" data-nb-words="60" data-nb-chars="387"><p><em>Rovněž tak odpovídá zdravému rozumu, že&nbsp;příčina zrodu je&nbsp;umístěna uprostřed všech těles, aby na&nbsp;ně&nbsp;mohla stejnou měrou a&nbsp;co nejlépe působit, podobně jako moudrá Příroda umístila plodidla v&nbsp;člověku, jadérka doprostřed jablek a&nbsp;pecky do&nbsp;středu každého plodu; a&nbsp;podobně jako cibule ukrývá pod obalem množství slupek onen drahocenný zárodek, z&nbsp;něhož může čerpat deset miliónů dalších cibulí.</em></p></span></blockquote>
          <blockquote class="chunk" data-nb-ref-number="3" data-nb-words="7" data-nb-chars="36"><span class="idea" data-nb-ref-number="3" id="idea3" data-nb-words="7" data-nb-chars="36"><p>— Cyrano z&nbsp;Bergeraku, Cesta na&nbsp;Měsíc</p></span></blockquote>
          <p class="chunk" data-nb-ref-number="4" data-nb-words="96" data-nb-chars="641"><span class="idea" data-nb-ref-number="4" id="idea4" data-nb-words="96" data-nb-chars="641">Mart byl hluboce přesvědčen, že&nbsp;obě křesla, jež podle opotřebování zřejmě kdysi sloužila v&nbsp;nějakém kosmickém korábu (patrně v&nbsp;jednom z&nbsp;těch, které Šéf tak usilovně hledal), byla přinesena jen pro tuto příležitost. Zdvořile vyčkal, až&nbsp;usedne Kara. Bez rafinovaného make-upu vypadala po&nbsp;noci strávené na&nbsp;lůžku z&nbsp;kožešin, nikoli v&nbsp;objetí superrealistického a&nbsp;negenerujícího silového pole, a&nbsp;po šoku, který jí&nbsp;způsobilo zjištění, že&nbsp;ze&nbsp;sprchy, jejíž obsluhu konečně přece jen pracně rozluštila, teče pouze voda, jako sestra proslulé Kary Karnové. Možná mladší sestra, ale podle vlastního úsudku sestra zanedbaná a&nbsp;zjevně hlodaná těžkou chorobou.</span></p>
          <p class="chunk" data-nb-ref-number="5" data-nb-words="88" data-nb-chars="585"><span class="idea" data-nb-ref-number="5" id="idea5" data-nb-words="88" data-nb-chars="585">Třetí křeslo zde nebylo. Další a&nbsp;velmi starý muž, k&nbsp;němuž byli uvedeni, usedl raději na&nbsp;několik polštářů, zkříživ nohy. Záhyby volného, šafránově žlutého roucha prozrazovaly, že&nbsp;je&nbsp;spíše vychrtlý než jen hubený. Aniž se&nbsp;vzájemně domluvili, připomínal Martovi a&nbsp;Kaře černými brýlemi a&nbsp;širokými obroučkami komickou postavičku z&nbsp;dětských polyvizních her. Něco takového už&nbsp;prostě na&nbsp;Zemi neexistovalo. Gelové kontaktní čočky byly nejen pohodlnější, ale především víceméně skryté. Mládí a&nbsp;zdraví byly žádoucí a&nbsp;normativní. Nikdo se&nbsp;dobrovolně nepřiznal, že&nbsp;má&nbsp;s&nbsp;tím nebo oním nějaké obtíže.</span></p>
          <p class="chunk" data-nb-ref-number="6" data-nb-words="40" data-nb-chars="271"><span class="idea" data-nb-ref-number="6" id="idea6" data-nb-words="40" data-nb-chars="271">Chvíli mlčeli. Mart úpěnlivě doufal, že&nbsp;Kara neztratí nervy jako první a&nbsp;že nezahájí diskusi svou sice malebnou, ale nepříliš dobrou terránštinou. Míchal lžičkou v&nbsp;šálku čaje, o&nbsp;němž měl vážné podezření, že&nbsp;je&nbsp;pouhým přírodním produktem, nikoliv rafinovaným syntetizátem.</span></p>
          <p class="chunk" data-nb-ref-number="7" data-nb-words="21" data-nb-chars="142"><span class="idea" data-nb-ref-number="7" id="idea7" data-nb-words="21" data-nb-chars="142">„Máte pravdu, pane Stame,“ poznamenal stařec. „Pěstujeme si&nbsp;v&nbsp;některých údolích pro svou skromnou potřebu vlastní čaj. Doufám, že&nbsp;vám chutná.“</span></p>
          <p class="chunk" data-nb-ref-number="8" data-nb-words="15" data-nb-chars="87"><span class="idea" data-nb-ref-number="8" id="idea8" data-nb-words="15" data-nb-chars="87">„Čaj je&nbsp;v&nbsp;pořádku,“ připustil, „ale nemám rád, když mi&nbsp;někdo čte myšlenky, pane… pane…“</span></p>
          <p class="chunk" data-nb-ref-number="9" data-nb-words="51" data-nb-chars="316"><span class="idea" data-nb-ref-number="9" id="idea9" data-nb-words="51" data-nb-chars="316">Stařec se&nbsp;mírně pousmál. „Nemohu bohužel jinak, pane Stame, doléhají-li ke&nbsp;mně stejně hlasitě nebo ještě hlasitěji než vaše slova. Slečna Karnová právě teď například uvažuje, zda si&nbsp;svá roucha pereme nebo zda je&nbsp;po&nbsp;použití, jak je&nbsp;snad obvyklé na&nbsp;Zemi, ničíme. Ovšemže pereme, slečno. Nemáme tu&nbsp;téměř ničeho nazbyt.“</span></p>
          <p class="chunk" data-nb-ref-number="10" data-nb-words="6" data-nb-chars="37"><span class="idea" data-nb-ref-number="10" id="idea10" data-nb-words="6" data-nb-chars="37">Kara se&nbsp;nasupila: „To je&nbsp;neslýchané!“</span></p>
          <p class="chunk" data-nb-ref-number="11" data-nb-words="99" data-nb-chars="589"><span class="idea" data-nb-ref-number="11" id="idea11" data-nb-words="99" data-nb-chars="589">„Je to&nbsp;stejně přirozené jako naslouchat zvukům nebo číst písmo. Ostatně jsem vás na&nbsp;to&nbsp;sám upozornil, protože jsem si&nbsp;uvědomil, že&nbsp;na&nbsp;Zemi používáte výhradně… jiných způsobů dorozumívání. Ano, opět se&nbsp;nemýlíte. Posel, který se&nbsp;s&nbsp;vámi na&nbsp;břehu setkal, se&nbsp;s&nbsp;námi takto spojil a&nbsp;vyžádal si&nbsp;rozhodnutí. Ale naznačil jste laskavý zájem o&nbsp;moje jméno, pane Stame. Je&nbsp;to&nbsp;nedůležité. Jsem jedním z&nbsp;<em>tylků</em>, i&nbsp;když toto slovo už&nbsp;dávno na&nbsp;Hepteridě nemá svůj původní význam tibetského zasvěcence. Nebylo však proč měnit dávnou tradici. Vyhýbáme se&nbsp;tomu, pane Stame, a&nbsp;máme pro to&nbsp;některé dobré důvody.“</span></p>
          <p class="chunk" data-nb-ref-number="12" data-nb-words="21" data-nb-chars="139"><span class="idea" data-nb-ref-number="12" id="idea12" data-nb-words="21" data-nb-chars="139">Mart si&nbsp;pomyslel, že&nbsp;by&nbsp;trochu méně tradicionalismu v&nbsp;zařízení ložnic a&nbsp;koupelen rozhodně neškodilo, ale tylku na&nbsp;jeho myšlenku nereagoval.</span></p>
          <p class="chunk" data-nb-ref-number="13" data-nb-words="33" data-nb-chars="253"><span class="idea" data-nb-ref-number="13" id="idea13" data-nb-words="33" data-nb-chars="253">„Vzhledem k&nbsp;vašemu služebnímu postavení vítáme možnosti vysvětlit vám situaci naší kolonie na&nbsp;Hepteridě, pane Stame. Věříme a&nbsp;doufáme, že&nbsp;budete své poznatky nezkresleně tlumočit příslušným představitelům Centrály, aby nedošlo k&nbsp;nenapravitelným škodám.“</span></p>
          <p class="chunk" data-nb-ref-number="14" data-nb-words="4" data-nb-chars="27"><span class="idea" data-nb-ref-number="14" id="idea14" data-nb-words="4" data-nb-chars="27">Mart se&nbsp;netrpělivě zavrtěl.</span></p>
          <p class="chunk" data-nb-ref-number="15" data-nb-words="11" data-nb-chars="68"><span class="idea" data-nb-ref-number="15" id="idea15" data-nb-words="11" data-nb-chars="68">„Vaše důvěra mne těší, pane… ehm, tylku, ale bohužel musím nejprve…“</span></p>
          <p class="chunk" data-nb-ref-number="16" data-nb-words="56" data-nb-chars="365"><span class="idea" data-nb-ref-number="16" id="idea16" data-nb-words="56" data-nb-chars="365">„To se&nbsp;už&nbsp;rovněž pokoušíme zařídit,“ mávl tylku mírně rukou a&nbsp;Mart jenom stiskl rty. „Vaši dva přátelé jsou v&nbsp;tomto okamžiku v&nbsp;kosmické lodi, kroužící kolem Hepteridy na&nbsp;stacionární orbitě. Žijí, a&nbsp;pokud můžeme zachycovat některé jejich myšlenky, daří se&nbsp;jim vzhledem k&nbsp;daným možnostem celkem slušně. Rada starších hledá nejvhodnější způsob řešení tohoto problému.“</span></p>
          <p class="chunk" data-nb-ref-number="17" data-nb-words="32" data-nb-chars="231"><span class="idea" data-nb-ref-number="17" id="idea17" data-nb-words="32" data-nb-chars="231">„Doufám, že&nbsp;hledání nebude dlouhé,“ poznamenal Mart s&nbsp;trochu provinilou vzpomínkou na&nbsp;sabotáže vzácných Tobiášových mašinek a&nbsp;na chronicky utrápenou kameramanovu tvář. Z&nbsp;Péti ovšem všechny nepříjemnosti sklouznou jak voda z&nbsp;fíkusu.</span></p>
          <p class="chunk" data-nb-ref-number="18" data-nb-words="137" data-nb-chars="861"><span class="idea" data-nb-ref-number="18" id="idea18" data-nb-words="137" data-nb-chars="861">Tylku pokrčil rameny. „Uvědomíme vás, pane Stame, i&nbsp;vás, slečno Karnová, jakmile bude naděje, že&nbsp;by&nbsp;náš nebo váš, případně společný zásah mohl mít úspěch. Abych se&nbsp;však vrátil ke&nbsp;svému vyprávění; snad jste už&nbsp;pochopili, že&nbsp;styky Země a&nbsp;Hepteridy jsou velmi velmi dávné. Trvají mnoho tisíc let. Ano, pane Stame,“ usmál se&nbsp;a&nbsp;zdvořilým gestem předem umlčel Martovy námitky, „mnoho tisíc let, i&nbsp;když je&nbsp;kosmověku, jak&nbsp;– tuším&nbsp;– na&nbsp;Zemi říkáte, sotva půl tisíciletí. Hepteriďané byli již před stovkami tisíců let velice vyspělou galaktickou rasou a&nbsp;počali pronikat do&nbsp;vesmíru poměrně záhy. Nejprve ovšem do&nbsp;blízkých oblastí, přičemž záhy zjistili, že&nbsp;jedna z&nbsp;planet sousedních cizích sluncí na&nbsp;cestě třetího řádu je&nbsp;téměř zázračnou náhodou nejen oživena, ale i&nbsp;obydlena inteligentními tvory s&nbsp;možností takřka neomezeného duševního rozvoje. Byla to&nbsp;Země, pane Stame.“</span></p>
          <p class="chunk" data-nb-ref-number="19" data-nb-words="15" data-nb-chars="115"><span class="idea" data-nb-ref-number="19" id="idea19" data-nb-words="15" data-nb-chars="115">„Vy žertujete, tylku,“ zavrtěl hlavou Mart. „Sousední slunce&nbsp;– desetitisíce světových let… Milióny bližších hvězd…“</span></p>
          <p class="chunk" data-nb-ref-number="20" data-nb-words="27" data-nb-chars="187"><span class="idea" data-nb-ref-number="20" id="idea20" data-nb-words="27" data-nb-chars="187">„Na první pohled máte samozřejmě pravdu, pane Stame,“ připustil stařec. „Jenže právě první pohled bývá i&nbsp;prvním článkem dlouhého řetězu omylů. Uvažoval jste někdy o&nbsp;červotočivém vesmíru?“</span></p>
          <p class="chunk" data-nb-ref-number="21" data-nb-words="4" data-nb-chars="25"><span class="idea" data-nb-ref-number="21" id="idea21" data-nb-words="4" data-nb-chars="25">„Prosím?“ zděsil se&nbsp;Mart.</span></p>
          <p class="chunk" data-nb-ref-number="22" data-nb-words="76" data-nb-chars="518"><span class="idea" data-nb-ref-number="22" id="idea22" data-nb-words="76" data-nb-chars="518">„O&nbsp;červotočivém vesmíru. O&nbsp;vesmíru, který je&nbsp;provrtán jakýmisi chodbami, vedoucími v&nbsp;časoprostoru z&nbsp;místa na&nbsp;místo zcela… zcela neočekávanými směry, které mohou vzdálenosti docela podstatně zkracovat. Víte, pane Stame,“ naklonil se&nbsp;tylku důvěrně k&nbsp;Stamovi, jako by&nbsp;mu&nbsp;sděloval diskrétní poznatky o&nbsp;společných známých, „ono totiž časoprostorové kontinuum opravdu není souvislé a&nbsp;homogenní, ačkoli sám název tomu zdánlivě nasvědčuje&nbsp;– v&nbsp;tom byl patrně zárodek omylu. A&nbsp;Hepteriďané to&nbsp;už&nbsp;velice dávno věděli a&nbsp;využívali.“</span></p>
          <p class="chunk" data-nb-ref-number="23" data-nb-words="49" data-nb-chars="287"><span class="idea" data-nb-ref-number="23" id="idea23" data-nb-words="49" data-nb-chars="287">Pohlédl Martovi do&nbsp;tváře a&nbsp;Mart si&nbsp;poprvé povšiml, že&nbsp;se&nbsp;mu&nbsp;na&nbsp;okamžik zornice zúžily do&nbsp;velikosti špendlíkové hlavičky, ačkoli v&nbsp;místnosti bylo stále poměrné šero, díky němuž asi Kara hrdinně, avšak neúspěšně bojovala se&nbsp;spánkem. Aha, pomyslel si, teď si&nbsp;ve&nbsp;mně čteš jak v&nbsp;jízdním řádu!</span></p>
          <p class="chunk" data-nb-ref-number="24" data-nb-words="34" data-nb-chars="240"><span class="idea" data-nb-ref-number="24" id="idea24" data-nb-words="34" data-nb-chars="240">„Vidím, že&nbsp;jste nepochopil,“ potvrdil tylku jeho podezření. „Pokusím se&nbsp;vám naznačit přirovnáním, oč&nbsp;jde. V&nbsp;prostoru existují tři druhy možných cest, z&nbsp;nichž obyvatelé Země, pokud víme, využívají zatím pouze první, obvykle nejnevýhodnější.“</span></p>
          <p class="chunk" data-nb-ref-number="25" data-nb-words="35" data-nb-chars="225"><span class="idea" data-nb-ref-number="25" id="idea25" data-nb-words="35" data-nb-chars="225">„Kosmické trasy?“ zdvihl významně obočí Mart a&nbsp;vzpomněl si&nbsp;na&nbsp;obrovský komplex navigačního sektoru Centrály, který by&nbsp;se&nbsp;asi jako jeden muž a&nbsp;jako jeden počítač cítil strašlivě uražen tvrzením toho dědy ve&nbsp;žlutém prostěradle.</span></p>
          <p class="chunk" data-nb-ref-number="26" data-nb-words="63" data-nb-chars="409"><span class="idea" data-nb-ref-number="26" id="idea26" data-nb-words="63" data-nb-chars="409">„V&nbsp;praktickém výsledku ano, kosmické trasy,“ přisvědčil stařík a&nbsp;usrkl čaje, jako by&nbsp;to&nbsp;bylo vzácné burgundské, „geometrické křivky, využívající pohybů kosmických těles a&nbsp;jejich přitažlivosti k&nbsp;vytyčení co&nbsp;nejkratší a&nbsp;nejrychlejší trajektorie mezi místy startu a&nbsp;cíle. Většinou to&nbsp;jsou vlastně téměř dokonale přímé linie od&nbsp;hvězdy ke&nbsp;hvězdě, ať&nbsp;už&nbsp;se&nbsp;vstupem do&nbsp;mimoprostoru nebo bez něho. Je&nbsp;to&nbsp;tak správně?“</span></p>
          <p class="chunk" data-nb-ref-number="27" data-nb-words="15" data-nb-chars="108"><span class="idea" data-nb-ref-number="27" id="idea27" data-nb-words="15" data-nb-chars="108">Mart kývl a&nbsp;snažil se&nbsp;alespoň chvíli nemyslet na&nbsp;podivnou nesrovnalost prostěradla se&nbsp;znalostí mimoprostoru.</span></p>
          <p class="chunk" data-nb-ref-number="28" data-nb-words="34" data-nb-chars="209"><span class="idea" data-nb-ref-number="28" id="idea28" data-nb-words="34" data-nb-chars="209">„Existují ovšem trasy druhého řádu, pane Stame. Dovolte mi&nbsp;laskavě otázku: leží-li na&nbsp;Zemi dvě místa na&nbsp;téže rovnoběžce, jaká je&nbsp;nejkratší cesta mezi nimi? Ne, to&nbsp;není chytačka. Nemíním tunely a&nbsp;podobné věci.“</span></p>
          <p class="chunk" data-nb-ref-number="29" data-nb-words="30" data-nb-chars="235"><span class="idea" data-nb-ref-number="29" id="idea29" data-nb-words="30" data-nb-chars="235">„Samozřejmě po&nbsp;rovnoběžce,“ odpověděl Mart, aby dětinského staříka potěšil. Zplnomocněnci a&nbsp;agenti Centrály obvykle neřešili kvízy a&nbsp;nebyli nuceni se&nbsp;jimi zabývat s&nbsp;výjimkou občasného zkoušení duševních schopností příslušnými automaty.</span></p>
          <p class="chunk" data-nb-ref-number="30" data-nb-words="105" data-nb-chars="729"><span class="idea" data-nb-ref-number="30" id="idea30" data-nb-words="105" data-nb-chars="729">„Samozřejmě nikoli, pane Stame,“ odvětil tylku, aniž jediným svalem tváře naznačil úsměv nebo škodolibé potěšení, „pokud by&nbsp;ovšem onou rovnoběžkou nebyl rovník. Lze se&nbsp;o&nbsp;tom přesvědčit pomocí nitě, přiložené ke&nbsp;glóbu,“ poznamenal. „Kdybyste byl ovšem dvojrozměrnou bytostí a&nbsp;jako takový žil na&nbsp;mapě v&nbsp;Mercatorově projekci, nikdy byste nebyl schopen zjistit, že&nbsp;nejkratším spojením dvou bodů na&nbsp;zemském povrchu představovaném touto mapou, není loxodroma, tedy přímka, ale křivka&nbsp;– ortodroma. Nějak podobně je&nbsp;tomu i&nbsp;v&nbsp;kosmu&nbsp;– pouhou zkušeností a&nbsp;ovšem ani prostou úvahou nejsou omezené trojrozměrné bytosti, jimiž bohužel jsme, schopny zjistit zajímavé možnosti prostorů vyšších dimenzí. Například právě zkrácení kosmických tras.“</span></p>
          <p class="chunk" data-nb-ref-number="31" data-nb-words="5" data-nb-chars="34"><span class="idea" data-nb-ref-number="31" id="idea31" data-nb-words="5" data-nb-chars="34">Kara hluboce a&nbsp;klidně oddechovala.</span></p>
          <p class="chunk" data-nb-ref-number="32" data-nb-words="2" data-nb-chars="16"><span class="idea" data-nb-ref-number="32" id="idea32" data-nb-words="2" data-nb-chars="16">„A&nbsp;Hepteriďané…“</span></p>
          <p class="chunk" data-nb-ref-number="33" data-nb-words="62" data-nb-chars="432"><span class="idea" data-nb-ref-number="33" id="idea33" data-nb-words="62" data-nb-chars="432">„Ano. Jejich civilizace se&nbsp;vyvíjela, jak už&nbsp;jsem vám tuším naznačil, jinak. Když hepterdští počtáři&nbsp;– a&nbsp;bylo to&nbsp;kupodivu dosti pozdě&nbsp;– objevili možnost vyčerpávajícího matematického vyjádření vícerozměrného prostoru, dovedli si&nbsp;jej záhy také <em>představit</em>. Nebyl pro ně&nbsp;pouhou matematickou gymnastikou nebo funkcí, nýbrž čirou realitou. Jak se&nbsp;brzy ukázalo, velmi užitečnou realitou. Zejména díky otevření cesty k&nbsp;trasám třetího řádu.“</span></p>
          <p class="chunk" data-nb-ref-number="34" data-nb-words="12" data-nb-chars="83"><span class="idea" data-nb-ref-number="34" id="idea34" data-nb-words="12" data-nb-chars="83">Pohlédl na&nbsp;Stama a&nbsp;zúženými zornicemi patrně vyčetl zájem, ačkoli Mart nepromluvil.</span></p>
          <p class="chunk" data-nb-ref-number="35" data-nb-words="97" data-nb-chars="669"><span class="idea" data-nb-ref-number="35" id="idea35" data-nb-words="97" data-nb-chars="669">„Problematika těchto tras, které vzdálenosti nezkracují, ale téměř ruší, a&nbsp;to daleko účinněji než cestování mimoprostorem, vlastně dosud není plně objasněna. Část hepteridských vědců se&nbsp;zřejmě domnívala, že&nbsp;jejich existence je&nbsp;jednou provždy určená a&nbsp;že je&nbsp;možno měnit je&nbsp;nejvýše v&nbsp;určitých úzkých mezích, druzí, většinou mladí a&nbsp;odvážnější, věřili, že&nbsp;tyto hyperspeciální trasy třetího řádu jsou v&nbsp;každém případě <em>vytvářeny</em>. Podmínky, za&nbsp;nichž taková ‚okna nekonečna‘, dovolíte-li starému muži básnický obrat, vznikají, nejsou však dodnes uspokojivě probádány a&nbsp;obávám se, že&nbsp;ještě dlouho nerozporně objasněny nebudou. Ano, vím&nbsp;– pokusím se&nbsp;opět o&nbsp;neobratné přirovnání.</span></p>
          <p class="chunk" data-nb-ref-number="36" data-nb-words="94" data-nb-chars="560"><span class="idea" data-nb-ref-number="36" id="idea36" data-nb-words="94" data-nb-chars="560">Možná že&nbsp;v&nbsp;labyrintu pozemského světa, v&nbsp;němž žijete&nbsp;– či&nbsp;tomu snad tak není?&nbsp;– navštěvujete nějakého přítele, možná nějakou ženu. Cesta je&nbsp;složitá, několikrát se&nbsp;lomí, používáte výtahů, které vás dopraví dolů a&nbsp;o&nbsp;opět vzhůru. A&nbsp;jednoho dne snad s&nbsp;údivem shledáte, že&nbsp;ona osoba bydlí vlastně necelý metr od&nbsp;vás, v&nbsp;domě sousedícím s&nbsp;vaším domem, za&nbsp;stěnou, sousedící s&nbsp;vaší stěnou, a&nbsp;že by&nbsp;postačilo zřídit dveře, aby se&nbsp;celá zdánlivě nezbytná cesta městem stala zbytečnou. Vzdálená ulice, cizí dům a&nbsp;úplně jiný se&nbsp;pojednou stanou svrchovaně blízkými. Chápete?“</span></p>
          <p class="chunk" data-nb-ref-number="37" data-nb-words="51" data-nb-chars="294"><span class="idea" data-nb-ref-number="37" id="idea37" data-nb-words="51" data-nb-chars="294">„<em>Tohle</em> chápu,“ připustil Mart. „Má to&nbsp;snad znamenat, že&nbsp;se&nbsp;Hepteriďané prokopali zdí a&nbsp;vystoupili na&nbsp;Zemi? Není to&nbsp;trochu moc přitažené za&nbsp;vlasy? Četl jsem něco podobného v&nbsp;románu H.&nbsp;G.&nbsp;Wellse: jakýsi, tuším, pan Barnstaple jel ve&nbsp;svém maličkém autu na&nbsp;výlet a&nbsp;pojednou se&nbsp;ocitl v&nbsp;jiném světě…“</span></p>
          <p class="chunk" data-nb-ref-number="38" data-nb-words="10" data-nb-chars="63"><span class="idea" data-nb-ref-number="38" id="idea38" data-nb-words="10" data-nb-chars="63">Tylku se&nbsp;opřel do&nbsp;polštářů a&nbsp;se zřetelným potěšením naslouchal.</span></p>
          <p class="chunk" data-nb-ref-number="39" data-nb-words="84" data-nb-chars="556"><span class="idea" data-nb-ref-number="39" id="idea39" data-nb-words="84" data-nb-chars="556">„Naprosto správně, pane Stame, naprosto správně. Pan Barnstaple, ve&nbsp;skutečnosti ovšem pan Wells osobně, jel ve&nbsp;svém automobilu a&nbsp;pojednou se&nbsp;ocitl na&nbsp;Hepteridě. Bylo to&nbsp;ještě před počátkem kosmověku. Rada starších se&nbsp;totiž tehdy rozhodla ukázat Hepteridu několika vybraným pozemšťanům, kteří pak měli možnost popsat některé&nbsp;– ehm, aspekty, ovšem vhodným způsobem. Pan Wells byl jedním z&nbsp;nich. Musím s&nbsp;potěšením prohlásit, že&nbsp;jeho román, ačkoli neměl účinek, který si&nbsp;od&nbsp;něho zřejmě Rada starších slibovala, jinak zcela odpovídal nadějím a&nbsp;představám Rady.“</span></p>
          <p class="chunk" data-nb-ref-number="40" data-nb-words="5" data-nb-chars="31"><span class="idea" data-nb-ref-number="40" id="idea40" data-nb-words="5" data-nb-chars="31">„Jaký účinek?“ zajímal se&nbsp;Mart.</span></p>
          <p class="chunk" data-nb-ref-number="41" data-nb-words="36" data-nb-chars="255"><span class="idea" data-nb-ref-number="41" id="idea41" data-nb-words="36" data-nb-chars="255">„Odvrátit hrozící válku a&nbsp;upozornit obyvatele Země na&nbsp;nevyužité, ačkoli nesmírně zajímavé možnosti, skryté ve&nbsp;společenském vývoji, pane Stame,“ odpověděl stařec. „Lidstvo k&nbsp;nim došlo, bohužel, daleko později a&nbsp;až po&nbsp;velice tvrdých zkušenostech, jak víte.“</span></p>
          <p class="chunk" data-nb-ref-number="42" data-nb-words="27" data-nb-chars="164"><span class="idea" data-nb-ref-number="42" id="idea42" data-nb-words="27" data-nb-chars="164">„Byli zde ještě další pozemšťané?“ tázal se&nbsp;Mart a&nbsp;jeho obdiv k&nbsp;předvídavé obrazotvornosti pana Wellese, pokud jde o&nbsp;hepteridské a&nbsp;měsíční túry, klesl na&nbsp;bod mrazu.</span></p>
          <p class="chunk" data-nb-ref-number="43" data-nb-words="105" data-nb-chars="696"><span class="idea" data-nb-ref-number="43" id="idea43" data-nb-words="105" data-nb-chars="696">„Jsou zde <em>pouze</em> pozemšťané, pane Stame,“ ujistil jej pedanticky tylku. „Hepterida je&nbsp;odkazem Zemi. Teď, v&nbsp;době kosmověku, ovšem odkazem nicotným, jen jednou z&nbsp;tisíců planet, umožňující lidem život bez velkých obtíží a&nbsp;bez závažných úprav prostředí. Ale vy&nbsp;jste měl na&nbsp;mysli další spisovatele nebo vybrané návštěvníky, že? Ano, byli zde. Hyperspaciální trasy poskytují jisté… jisté možnosti. V&nbsp;určitých mezích lze dokonce přemisťovat podle libosti jejich vyústění&nbsp;– díky tomu také pan Wells, který byl na&nbsp;Zemi sledován jedním z&nbsp;našich vyslanců, projel svým směšným červeným vozidlem přímo na&nbsp;Hepteridu, poblíž místa, kde jste se&nbsp;slečnou Karnovou včera přistáli. Jistě byl <em>velice</em> překvapen,“ dodal.</span></p>
          <p class="chunk" data-nb-ref-number="44" data-nb-words="73" data-nb-chars="449"><span class="idea" data-nb-ref-number="44" id="idea44" data-nb-words="73" data-nb-chars="449">Mart o&nbsp;tom ani trochu nepochyboval. Ale to&nbsp;přece&nbsp;– to&nbsp;poskytuje obrovské možnosti! Může se&nbsp;odtud ihned dostat na&nbsp;Zemi, samozřejmě s&nbsp;Karou, i&nbsp;když Hydrus&nbsp;17 zmizel bůhvíkam. A&nbsp;tunelem ze&nbsp;Země může pochopitelně v&nbsp;opačném směru přiklusat pár mládenců z&nbsp;Výzkumné skupiny s&nbsp;nějakými vhodnými prostředky, které brzy přivedou ty&nbsp;cvoky z&nbsp;cizího kosmického korábu k&nbsp;rozumu a&nbsp;vrátí všem nadšeným fandům polyvize v&nbsp;celé Galaxii nenahraditelného Péťu a&nbsp;Tobiáše.</span></p>
          <p class="chunk" data-nb-ref-number="45" data-nb-words="14" data-nb-chars="90"><span class="idea" data-nb-ref-number="45" id="idea45" data-nb-words="14" data-nb-chars="90">„Obávám se, že&nbsp;to&nbsp;tak docela jednoduché není, pane Stame,“ potřásl lítostivě hlavou tylku.</span></p>
          <p class="chunk" data-nb-ref-number="46" data-nb-words="14" data-nb-chars="91"><span class="idea" data-nb-ref-number="46" id="idea46" data-nb-words="14" data-nb-chars="91">Mart se&nbsp;už&nbsp;ani nerozzuřil. Začal si&nbsp;zvykat. Alespoň se&nbsp;člověk neunavuje zbytečným mluvením.</span></p>
          <p class="chunk" data-nb-ref-number="47" data-nb-words="74" data-nb-chars="491"><span class="idea" data-nb-ref-number="47" id="idea47" data-nb-words="74" data-nb-chars="491">„Hyperspaciální vstup je&nbsp;z&nbsp;bezpečnostních důvodů trvale uzavřen; otevírá se&nbsp;jen v&nbsp;naprosto výjimečných situacích a&nbsp;po schválení Rady starších. Právě teď uvažuje Rada starších, zda je&nbsp;možno učinit výjimku, bude-li třeba, pro vaše dosud uvězněné přátele. Musí to&nbsp;být krajní, mezní situace, pane Stame. Poruchy, které může otevření vstupu způsobit, nelze předem přesně odhadnout a&nbsp;několikráte už&nbsp;málem došlo ke&nbsp;katastrofě. Dost sugestivně to&nbsp;popsal pan James Hilton. Bylo nám tehdy velmi líto…“</span></p>
          <p class="chunk" data-nb-ref-number="48" data-nb-words="13" data-nb-chars="81"><span class="idea" data-nb-ref-number="48" id="idea48" data-nb-words="13" data-nb-chars="81">„James Hilton?“ přerušil ho&nbsp;Mart. „Ztracený obzor? Chcete snad říci, že&nbsp;také on…“</span></p>
          <p class="chunk" data-nb-ref-number="49" data-nb-words="84" data-nb-chars="584"><span class="idea" data-nb-ref-number="49" id="idea49" data-nb-words="84" data-nb-chars="584">„Přesně tak. Také pan Hilton byl, řekněme, pozván na&nbsp;Hepteridu, když jednou podnikl delší osamělý lovecký výlet z&nbsp;Dardžilingu do&nbsp;pralesů na&nbsp;úpatí Himálaje. Tehdy došlo k&nbsp;jakési dosud nikdy nepozorované pulsaci nadprostoru, takže bylo nezbytné velmi brzy hosta opět odeslat na&nbsp;Zemi, avšak vstup do&nbsp;hyperspaciálního tunelu se&nbsp;zatím posunul tak dalece, že&nbsp;pan Hilton byl nucen absolvovat velmi nepříjemnou a&nbsp;nebezpečnou cestu pustými horami. Jeho poznatky z&nbsp;Hepteridy byly pochopitelně kusé, takže naše společenství básnicky popsal toliko jako jakousi lámaserii dlouhověkých, Šangri-La…“</span></p>
          <p class="chunk" data-nb-ref-number="50" data-nb-words="23" data-nb-chars="167"><span class="idea" data-nb-ref-number="50" id="idea50" data-nb-words="23" data-nb-chars="167">„Hrozně ordinérní…“ zamumlala božská Kara a&nbsp;opět usnula. Tylku se&nbsp;zatvářil nechápavě. Vypumpovat telepaticky myšlenku spících polyvizních hvězd bylo asi nad jeho síly.</span></p>
          <p class="chunk" data-nb-ref-number="51" data-nb-words="33" data-nb-chars="198"><span class="idea" data-nb-ref-number="51" id="idea51" data-nb-words="33" data-nb-chars="198">„Má na&nbsp;mysli parfém Šangri-La,“ uklidnil ho&nbsp;Stam. „Jenom něco takového jí&nbsp;mohlo proniknout až&nbsp;do&nbsp;spánku. Nevšímejte si&nbsp;toho. Nechápu jenom, jak se&nbsp;na&nbsp;Hepteridu dostali první lidé a&nbsp;jak ji&nbsp;osídlili.“</span></p>
          <p class="chunk" data-nb-ref-number="52" data-nb-words="73" data-nb-chars="457"><span class="idea" data-nb-ref-number="52" id="idea52" data-nb-words="73" data-nb-chars="457">Tylku stiskl tlačítko na&nbsp;malém lakovaném stolku. Jedna z&nbsp;dlaždic se&nbsp;odsunula a&nbsp;uvolnila místo pro další konvici s&nbsp;čajem. Chvíli popíjeli oba mlčky, Mart především ze&nbsp;zdvořilosti, protože čaj nijak zvlášť nemiloval a&nbsp;po dvou absolvovaných šálcích měl pocit, že&nbsp;mu&nbsp;brzy poteče z&nbsp;uší. Tylku to&nbsp;buď nevnímal, nebo považoval Stamův pocit za&nbsp;nedůležitý a&nbsp;bláhový předsudek. Promluvil teprve po&nbsp;chvíli a&nbsp;zdálo se, že&nbsp;přeslechl nebo úmyslně opomenul Martovu otázku.</span></p>
          <p class="chunk" data-nb-ref-number="53" data-nb-words="6" data-nb-chars="43"><span class="idea" data-nb-ref-number="53" id="idea53" data-nb-words="6" data-nb-chars="43">„Také Ambrose Iberce nás poctil návštěvou…“</span></p>
          <p class="chunk" data-nb-ref-number="54" data-nb-words="17" data-nb-chars="116"><span class="idea" data-nb-ref-number="54" id="idea54" data-nb-words="17" data-nb-chars="116">„Iberce? Ten přece zahynul někde v&nbsp;mexické občanské válce, do&nbsp;které odjel jako válečný zpravodaj!“ protestoval Mart.</span></p>
          <p class="chunk" data-nb-ref-number="55" data-nb-words="42" data-nb-chars="268"><span class="idea" data-nb-ref-number="55" id="idea55" data-nb-words="42" data-nb-chars="268">„Málem zahynul, pane Stame, málem zahynul. Náš vyslanec ho&nbsp;nalezl právě včas těžce raněného, a&nbsp;pokud bylo vůbec možné, ještě rozhořčenějšího na&nbsp;lidské pokolení než obvykle. Podařilo se&nbsp;jej dopravit na&nbsp;Hepteridu. Žil zde ještě několik let. Po&nbsp;návratu na&nbsp;Zemi netoužil.“</span></p>
          <p class="chunk" data-nb-ref-number="56" data-nb-words="3" data-nb-chars="12"><span class="idea" data-nb-ref-number="56" id="idea56" data-nb-words="3" data-nb-chars="12">„A&nbsp;psal tu?“</span></p>
          <p class="chunk" data-nb-ref-number="57" data-nb-words="15" data-nb-chars="96"><span class="idea" data-nb-ref-number="57" id="idea57" data-nb-words="15" data-nb-chars="96">„Ovšem, celé dny,“ usmál se&nbsp;tylku. „Jenomže ne&nbsp;strašidelné romány a&nbsp;povídky, ale lyrické básně…“</span></p>
          <p class="chunk" data-nb-ref-number="58" data-nb-words="5" data-nb-chars="36"><span class="idea" data-nb-ref-number="58" id="idea58" data-nb-words="5" data-nb-chars="36">„Neříkejte! Iberce a&nbsp;lyrické básně…“</span></p>
          <p class="chunk" data-nb-ref-number="59" data-nb-words="156" data-nb-chars="988"><span class="idea" data-nb-ref-number="59" id="idea59" data-nb-words="156" data-nb-chars="988">„Přesně tak, pane Stame. Ale vraťme se&nbsp;k&nbsp;Hiltonovi. Jeho pohled na&nbsp;společenství, které tehdy Hepterida hostila, byl sice lichotivý, ale velmi, velmi jednostranný. Znáte, pane Stame, prastarou indickou historku o&nbsp;čtyřech slepcích? Je&nbsp;poučná a&nbsp;kratochvilná. Čtyři slepci si&nbsp;přáli zvědět, jak vypadá slon, a&nbsp;požádali mahauta, aby se&nbsp;jej směli dotknout. První ohmatal jeho břicho a&nbsp;prohlásil, že&nbsp;slon je&nbsp;kulatou nádržkou. Druhý se&nbsp;dotkl na&nbsp;několik místech nohy a&nbsp;od té&nbsp;doby byl přesvědčen, že&nbsp;slon se&nbsp;podobá sloupu, s&nbsp;čímž nesouhlasil třetí. Ten si&nbsp;sáhl na&nbsp;ucho a&nbsp;prohlásil, že&nbsp;slon je&nbsp;jakýmsi druhem košíku. A&nbsp;konečně čtvrtý popleskal chobot a&nbsp;ovšem ostatním se&nbsp;vysmál. Pro něho byl slon docela prostě ohnutou holí.“ Stařec zřejmě vychutnával pointu&nbsp;– trvalo opět několik okamžiků, než pokračoval. „Kdo ví, jak se&nbsp;praví obyvatelé Hepteridy jevili pozemšťanům při prvním styku. Vlastně o&nbsp;nich dodnes mnoho nevíme. Rozumné civilizace, pane Stame, nezanechávají mnoho stop. Rozumné a&nbsp;čistotné.“</span></p>
          <p class="chunk" data-nb-ref-number="60" data-nb-words="54" data-nb-chars="344"><span class="idea" data-nb-ref-number="60" id="idea60" data-nb-words="54" data-nb-chars="344">Stam si&nbsp;vzpomněl na&nbsp;staré Polynésany a&nbsp;dal mu&nbsp;za&nbsp;pravdu. Pak mu&nbsp;prolétly hlavou hory rezavých vraků automobilů, naftou, radioizotopy a&nbsp;chemikáliemi zamořená moře nedávných století, s&nbsp;jejichž uvedením do&nbsp;jakžtakž slušného stavu byla tak obrovská práce sotva před dvěma generacemi, a&nbsp;dal mu&nbsp;za&nbsp;pravdu podruhé, což tylku zřejmě přijal s&nbsp;potěšením.</span></p>
          <p class="chunk" data-nb-ref-number="61" data-nb-words="194" data-nb-chars="1202"><span class="idea" data-nb-ref-number="61" id="idea61" data-nb-words="194" data-nb-chars="1202">„Nevím vlastně ani, jak první kontakt vyhlížel a&nbsp;jak se&nbsp;odehrál&nbsp;– smíme-li věřit pověsti, došlo k&nbsp;němu někde v&nbsp;dnešním Perském zálivu. Hepteriďané se&nbsp;ostatně vyhýbali styku s&nbsp;lidmi. Nechtěli pravděpodobně ovlivňovat jejich přirozený vývoj, přinejmenším do&nbsp;té&nbsp;doby, než se&nbsp;o&nbsp;nich dozvědí více. Ovšemže byli považováni za&nbsp;bohy, ať&nbsp;už&nbsp;si&nbsp;pod tím názvem chcete představit cokoli, pane Stame,“ pousmál se&nbsp;tylku. „Za velice zvláštní bohy, kteří na&nbsp;rozdíl od&nbsp;všech ostatních, které si&nbsp;nápadité lidstvo vytvořilo, nejen neměli lidskou podobu, což by&nbsp;konečně nebylo tak důležité, ale dokonce ani přibližně lidskou strukturu vnímání světa. Byli však velmi, velmi pokročilí a&nbsp;dovedli si&nbsp;tedy bez větších obtíží modelovat svět pohledem člověka. Víte, je&nbsp;to&nbsp;asi něco takového, jako když dnes zoologové zjišťují, jaké barvy vidí či&nbsp;nevidí včela nebo mravenec, jenže ovšem daleko složitější. Hepteriďané se&nbsp;brzy dozvěděli nejen to, jak člověk vidí a&nbsp;slyší a&nbsp;čichá, ale především jaké cítí emoce, co&nbsp;je&nbsp;jeho radost a&nbsp;žal a&nbsp;bolest a&nbsp;rozkoš.“ Stařec si&nbsp;pohrával se&nbsp;šálkem a&nbsp;přemítavě sledoval zbytek čaje, jako by&nbsp;se&nbsp;ze&nbsp;zelených lístků chystal věštit. „Vidíte, pane Stame, tak daleko jsme se&nbsp;ještě s&nbsp;mravenci nedostali…“</span></p>
          <p class="chunk" data-nb-ref-number="62" data-nb-words="25" data-nb-chars="171"><span class="idea" data-nb-ref-number="62" id="idea62" data-nb-words="25" data-nb-chars="171">„To ne,“ připustil Mart. „Alespoň jsem ještě nikdy neslyšel ani nečetl o&nbsp;mravenčích radostech a&nbsp;žalech. Znamená to, že&nbsp;Hepteriďané byli ohavní? Jakási vesmírná strašidla?“</span></p>
          <p class="chunk" data-nb-ref-number="63" data-nb-words="12" data-nb-chars="79"><span class="idea" data-nb-ref-number="63" id="idea63" data-nb-words="12" data-nb-chars="79">Tylku odmítavě vztáhl bledé a&nbsp;takřka průsvitné dlaně v&nbsp;půvabném obranném gestu.</span></p>
          <p class="chunk" data-nb-ref-number="64" data-nb-words="28" data-nb-chars="153"><span class="idea" data-nb-ref-number="64" id="idea64" data-nb-words="28" data-nb-chars="153">„Ne, to&nbsp;ne. Byli jiní… byli mimo, chápete, pane Stame? Mimo dobro a&nbsp;zlo, i&nbsp;když oba pojmy velmi přesně rozlišovali a&nbsp;na cizích planetách se&nbsp;jimi řídili…“</span></p>
          <p class="chunk" data-nb-ref-number="65" data-nb-words="11" data-nb-chars="55"><span class="idea" data-nb-ref-number="65" id="idea65" data-nb-words="11" data-nb-chars="55">„Co je&nbsp;dobré a&nbsp;co je&nbsp;zlé pro mravence…,“ zabručel Stam.</span></p>
          <p class="chunk" data-nb-ref-number="66" data-nb-words="95" data-nb-chars="587"><span class="idea" data-nb-ref-number="66" id="idea66" data-nb-words="95" data-nb-chars="587">Tylku kývl. „Nějak tak, přejete-li si. Někteří naši učenci se&nbsp;domnívají, že&nbsp;se&nbsp;dovedli proměňovat, že&nbsp;se&nbsp;již zbavili stálého tvaru jako přebytečné přítěže. Byli tedy i&nbsp;mimo krásu a&nbsp;ošklivost v&nbsp;lidském slova smyslu, což ovšem neznamená, že&nbsp;museli být na&nbsp;pohled příjemní. Ušlechtilý hřebec, pane Stame, je&nbsp;– a&nbsp;na tom se&nbsp;snad shodneme&nbsp;– jedním z&nbsp;nejkrásnějších tvorů Země. A&nbsp;přece indiáni prchali při konkvistě před kastilskými hřebci Cortéze a&nbsp;Pizarra jako před noční můrou a&nbsp;křičeli hrůzou. Neznámé je&nbsp;vždycky děsivé. Hepteriďané proto záhy přenesli svou hlavní solární základnu na&nbsp;Mars…“</span></p>
          <p class="chunk" data-nb-ref-number="67" data-nb-words="23" data-nb-chars="159"><span class="idea" data-nb-ref-number="67" id="idea67" data-nb-words="23" data-nb-chars="159">Mart udiveně vzhlédl. Už&nbsp;se&nbsp;ani nenamáhal s&nbsp;otázkou. Shledával telepatickou komunikaci docela příjemnou, i&nbsp;když by&nbsp;mu&nbsp;ovšem byla oboustrannost ještě vítanější.</span></p>
          <p class="chunk" data-nb-ref-number="68" data-nb-words="39" data-nb-chars="263"><span class="idea" data-nb-ref-number="68" id="idea68" data-nb-words="39" data-nb-chars="263">„Ano, pane Stame, na&nbsp;Mars. Sledovali ovšem Zemi a&nbsp;měli zde i&nbsp;nadále své pozorovací stanice poblíže středisek, kde začala přihořívat kultura,“ tylku se&nbsp;potěšeně zavrtěl nad vhodným a&nbsp;plastickým obratem, „kde se&nbsp;počala společnost rozžhavovat a&nbsp;vytvářet civilizaci.“</span></p>
          <p class="chunk" data-nb-ref-number="69" data-nb-words="4" data-nb-chars="42"><span class="idea" data-nb-ref-number="69" id="idea69" data-nb-words="4" data-nb-chars="42">„Mezopotámie, přirozeně,“ poznamenal Mart.</span></p>
          <p class="chunk" data-nb-ref-number="70" data-nb-words="92" data-nb-chars="604"><span class="idea" data-nb-ref-number="70" id="idea70" data-nb-words="92" data-nb-chars="604">„Ne, lituji, ale opravdu ne. Sumerská kultura je&nbsp;odvozená, pane Stame. Počátek byl v&nbsp;povodí Indu, v&nbsp;kultuře, z&nbsp;níž jsme nalezli toliko velmi pozdní trosky Harappy a&nbsp;Mohenžo Dara se&nbsp;satelitními oblastmi vzdělanosti v&nbsp;povodí čínské Žluté řeky. Druhé středisko, o&nbsp;něž se&nbsp;Hepteriďané živě zajímali, vytvořily původně pouštní civilizace v&nbsp;Jižní Americe, na&nbsp;pobřeží Peru. Oni…,“ stařec to&nbsp;vyslovil slavnostně, takže nebylo pochyby, koho míní, „měli po&nbsp;celá tisíciletí jakési přední hlídky v&nbsp;Himálaji a&nbsp;na Velikonočním ostrově. Myslím, že&nbsp;to&nbsp;vysvětluje mnohé, co&nbsp;dosud uspokojivě vysvětleno nebylo, pane Stame.“</span></p>
          <p class="chunk" data-nb-ref-number="71" data-nb-words="7" data-nb-chars="38"><span class="idea" data-nb-ref-number="71" id="idea71" data-nb-words="7" data-nb-chars="38">„Máte na&nbsp;mysli ty… ty&nbsp;obrovské sochy?“</span></p>
          <p class="chunk" data-nb-ref-number="72" data-nb-words="47" data-nb-chars="335"><span class="idea" data-nb-ref-number="72" id="idea72" data-nb-words="47" data-nb-chars="335">„Moai? Chcete-li, i&nbsp;ty, ačkoli jsou jen výsledkem dávné vzpomínky, která v&nbsp;obyvatelstvu přesto pracovala silně a&nbsp;vytrvale jako reaktor. Zajímavější jsou ovšem, ačkoli si&nbsp;toho věda, pokud vím, zatím nepovšimla, tři impakty, přisuzované meteoritům. Různého stáří a&nbsp;všechny na&nbsp;maličkém ostrůvku, menším než kterékoli pozemské velkoměsto.“</span></p>
          <p class="chunk" data-nb-ref-number="73" data-nb-words="6" data-nb-chars="36"><span class="idea" data-nb-ref-number="73" id="idea73" data-nb-words="6" data-nb-chars="36">Mart mlčel a&nbsp;vyčkával, ale pochopil.</span></p>
          <p class="chunk" data-nb-ref-number="74" data-nb-words="68" data-nb-chars="413"><span class="idea" data-nb-ref-number="74" id="idea74" data-nb-words="68" data-nb-chars="413">„Docela správně, pane Stame. To&nbsp;nebyly meteority, ale Oni. Stopy přistání, z&nbsp;nichž jedno skončilo katastrofou a&nbsp;vytvořilo pro celé příští generace obyvatel ložisko obsidiánu na&nbsp;sekerky, jimiž z&nbsp;lávového tufu hromadně vyráběli sochy ochránců&nbsp;– prostě strašáky. Víte, Oni se&nbsp;také někdy mýlili, dokonce i&nbsp;v&nbsp;samotných akcích na&nbsp;pomoc lidem. Sám jste mluvil o&nbsp;mravenčích radostech a&nbsp;žalech&nbsp;– kdo z&nbsp;nás o&nbsp;nich něco ví?“</span></p>
          <p class="chunk" data-nb-ref-number="75" data-nb-words="19" data-nb-chars="109"><span class="idea" data-nb-ref-number="75" id="idea75" data-nb-words="19" data-nb-chars="109">„Nerozumím, tylku,“ řekl Mart. Kara stále klidně a&nbsp;důsledně spala. Trvalo to&nbsp;už&nbsp;trochu dlouho. Že&nbsp;by&nbsp;i&nbsp;tohle…</span></p>
          <p class="chunk" data-nb-ref-number="76" data-nb-words="9" data-nb-chars="53"><span class="idea" data-nb-ref-number="76" id="idea76" data-nb-words="9" data-nb-chars="53">Stařec se&nbsp;usmál, ale k&nbsp;tomuto problému se&nbsp;nevyjádřil.</span></p>
          <p class="chunk" data-nb-ref-number="77" data-nb-words="115" data-nb-chars="802"><span class="idea" data-nb-ref-number="77" id="idea77" data-nb-words="115" data-nb-chars="802">„Je to&nbsp;docela prosté. Jestliže obdarujete pračlověka třeba dovedností vyrobit si&nbsp;provaz, otevíráte mu&nbsp;celý vesmír nejrůznějších a&nbsp;především bezprostředních možností, co&nbsp;s&nbsp;ním. Poskytujete mu&nbsp;transportní mechanismus, zbraň, prostředek k&nbsp;ochočení zvěře, ke&nbsp;zneškodnění protivníka, aniž je&nbsp;třeba ho&nbsp;zabít, a&nbsp;k&nbsp;tisícům jiných užitečných akcí. Jedním z&nbsp;nejgeniálnějších nápadů, který kdy Oni měli, bylo uvedení proutkařské virgule do&nbsp;nejstarší čínské civilizace. Tehdy nepotřebovala ani vodu, ani rudy, pane Stame, a&nbsp;používala proutek po&nbsp;dlouhá staletí pouze ke&nbsp;zjišťování dobrých nebo zlých tygřích žil pod místy, kde měla být postavena obydlí. Později ovšem umožnil proutek osídlení suchých krajin a&nbsp;nástup kovového věku. Uvažte&nbsp;– obyčejný vrbový proutek. Dáte-li však člověku na&nbsp;této civilizační úrovni…“</span></p>
          <p class="chunk" data-nb-ref-number="78" data-nb-words="8" data-nb-chars="54"><span class="idea" data-nb-ref-number="78" id="idea78" data-nb-words="8" data-nb-chars="54">„Polyvizor,“ navrhl Mart nadšeně a&nbsp;tylku se&nbsp;rozkašlal.</span></p>
          <p class="chunk" data-nb-ref-number="79" data-nb-words="103" data-nb-chars="653"><span class="idea" data-nb-ref-number="79" id="idea79" data-nb-words="103" data-nb-chars="653">„Jak si&nbsp;přejete, třeba polyvizor, nebo jen obyčejný galvanický článek&nbsp;– což se&nbsp;opravdu kupodivu stalo&nbsp;– nebo znalost výroby hliníku a&nbsp;železa, které nepodléhá korozi, což se&nbsp;rovněž stalo, obdarováváte jej předmětem a&nbsp;znalostí, pro něž má&nbsp;jen jedno jediné, nebo dokonce vůbec žádné použití, ale které nadto není schopen sám reprodukovat, i&nbsp;když je&nbsp;snad nějakou dobu využívá. To&nbsp;byl nejhorší a&nbsp;tragický omyl Hepteriďanů. Oplodnili obě civilizace mnohým způsobem, ale zároveň jim dali do&nbsp;vínku zárodek zkázy, totiž ustrnutí, stagnaci. Tak zahynula slavná Harappa i&nbsp;Tíwanaku. Byly zcela výjimečné a&nbsp;jedinečné, a&nbsp;proto jen trvaly. Svět kolem se&nbsp;však vyvíjel.“</span></p>
          <p class="chunk" data-nb-ref-number="80" data-nb-words="84" data-nb-chars="541"><span class="idea" data-nb-ref-number="80" id="idea80" data-nb-words="84" data-nb-chars="541">„Myslím, že&nbsp;vám rozumím, tylku,“ kývl Mart. „Hrdina sklonku novověku, rudý gentleman Vinnetou&nbsp;– víte, já&nbsp;se&nbsp;tak trochu zabývám historií literatury&nbsp;– sice mohl provádět úspěšný odstřel bledých tváří svou slavnou ručnicí, pobitou stříbrnými cvočky, ale bez bledých tváří by&nbsp;nedokázali vyrobit ani on, ani jiný indián dokonce i&nbsp;ty cvočky. O&nbsp;ručnici nemluvě. Jenže čas utíká. Budu vám vzhledem ke&nbsp;své funkci vděčný za&nbsp;vysvětlení lidské kolonizace Hepteridy. A&nbsp;pak si&nbsp;opravdu musíme promluvit o&nbsp;obou našich přátelích, kroužících zatím na&nbsp;orbitě.“</span></p>
          <p class="chunk" data-nb-ref-number="81" data-nb-words="23" data-nb-chars="160"><span class="idea" data-nb-ref-number="81" id="idea81" data-nb-words="23" data-nb-chars="160">„Teď teprve vám bude mnohé pochopitelnější, pane Stame. Radě starších velmi záleží na&nbsp;přesných informacích, jež předáte Zemi. Víte, máme… máme jakési podmínky.“</span></p>
          <p class="chunk" data-nb-ref-number="82" data-nb-words="7" data-nb-chars="43"><span class="idea" data-nb-ref-number="82" id="idea82" data-nb-words="7" data-nb-chars="43">„Chápu, ale přesto bych vás prosil, tylku…“</span></p>
          <p class="chunk" data-nb-ref-number="83" data-nb-words="72" data-nb-chars="445"><span class="idea" data-nb-ref-number="83" id="idea83" data-nb-words="72" data-nb-chars="445">„Samozřejmě. Hned se&nbsp;vše dozvíte. Jak se&nbsp;zdá, Oni po&nbsp;jistém čase zjistili, že&nbsp;i&nbsp;jejich sebelépe míněné zásahy mají jen dočasný úspěch a&nbsp;dříve nebo později se&nbsp;zákonitě projeví negativně. Spokojili se&nbsp;proto už&nbsp;jen pouhým sledováním oblastí, kde v&nbsp;minulosti probíhaly jejich velkorysé pokusy, a&nbsp;snad i&nbsp;nápravou nejnápadnějších záporných a&nbsp;neblahých důsledků. I&nbsp;to ovšem bylo velmi problematické, ale jak již víte, ačkoli Oni byli mimo dobro a&nbsp;zlo…“</span></p>
          <p class="chunk" data-nb-ref-number="84" data-nb-words="9" data-nb-chars="61"><span class="idea" data-nb-ref-number="84" id="idea84" data-nb-words="9" data-nb-chars="61">„Vím,“ přerušil jej trochu netrpělivě Mart, „tohle je&nbsp;jasné.“</span></p>
          <p class="chunk" data-nb-ref-number="85" data-nb-words="384" data-nb-chars="2636"><span class="idea" data-nb-ref-number="85" id="idea85" data-nb-words="384" data-nb-chars="2636">Tylku kývl hlavou na&nbsp;útlé, takřka ptačí šíji. „Harappa byla posléze napadena horskými kmeny Arjů, zdatných a&nbsp;statečných bojovníků, přivyklých námahám a&nbsp;neskonale odolnějších než původní obyvatelstvo, žijící, abych použil vašeho příměru, pane Stame, na&nbsp;dluh a&nbsp;na úvěr pušky se&nbsp;stříbrnými cvočky. Dočasná záchrana kvetoucích harappských měst by&nbsp;ovšem pro Ně&nbsp;byla snadnou a&nbsp;jednoduchou, znamenalo by&nbsp;to&nbsp;však krveprolití, jehož důsledky by&nbsp;se&nbsp;opět šířily dál a&nbsp;dál hladinou času jako vlny. Rozhodli se&nbsp;nezasahovat do&nbsp;předem rozhodnutého boje&nbsp;– avšak zachovat alespoň, smím-li se&nbsp;tak vyjádřit, laboratorní vzorek celého experimentu. Z&nbsp;Lothabu, jednoho z&nbsp;harappských přístavů, vypluly tři sedmiveslice, velké koráby, nesoucí na&nbsp;palubách a&nbsp;v&nbsp;podpalubí odhodlané muže a&nbsp;ženy se&nbsp;znalostí písma a&nbsp;mnohých řemesel, tavení kovů a&nbsp;léčení četných nemocí, především těch, jež zkracovaly život nejmenších dětí. A&nbsp;ovšem veškerá domácí zvířata, aby mohl být v&nbsp;nové vlasti někde daleko na&nbsp;jihozápadě obnoven chov. Jakýmsi nedopatřením se&nbsp;stalo, že&nbsp;Oni včas nezjistili blížící se&nbsp;katastrofu&nbsp;– tajfun v&nbsp;Bengálském zálivu. Jedna sedmiveslice byla zátopou vyvržena hluboko na&nbsp;souš. Uvázla, když se&nbsp;mořská zátopa vracela zpět ze&nbsp;zničeného kraje, jehož obyvatelé se&nbsp;zčásti zachránili na&nbsp;nízkých pahorcích. Nikdy nejen nespatřili takové plavidlo, ale neměli ani tušení, že&nbsp;podobné lodi mohou existovat a&nbsp;převážet lidi a&nbsp;zvířata. Zrodil se&nbsp;mýtus o&nbsp;polobohu, zachráněném zásahem vyšších mocností. Sumerové, kterým ztroskotaná sedmiveslice přinesla i&nbsp;písmo&nbsp;– totiž přesněji řečeno myšlenku písma, což je&nbsp;hlavní a&nbsp;rozhodující&nbsp;– jej po&nbsp;několika generacích nazvali Utnapištinem, Babyloňané Ziuššudrou. A&nbsp;Mojžíš, jenž se&nbsp;seznámil s&nbsp;pověstí v&nbsp;klínopisných zahraničních archivech egyptského Vesetu a&nbsp;Memfidy&nbsp;– Noem. Druhá sedmiveslice se&nbsp;potopila dříve, než jí&nbsp;mohla být poskytnuta účinná pomoc. Třetí Oni zachránili, a&nbsp;to jediným způsobem, který zbýval. Abyste rozuměl, pane Stame, Hepteriďané byli již tehdy pravděpodobně v&nbsp;nadtechnickém vývoji své civilizace a&nbsp;nedisponovali například kosmickými čluny v&nbsp;našem slova smyslu. Obešli se&nbsp;i&nbsp;bez nich. V&nbsp;tomto případě, vzhledem k&nbsp;časové tísni, zvolili otevření hyperprostorového kanálu a&nbsp;na této planetě, jejíž původní jméno ovšem neznáme, se&nbsp;pojednou ocitla v&nbsp;cizím oceánu bouří pošramocená harappská sedmiveslice, čili, jak říkali o&nbsp;několik tisíc let později Řekové, hepterida, shodou okolnosti s&nbsp;dostatečně schopnou a&nbsp;hmotně poměrně dobře vybavenou posádkou. Nalezli zde laskavou a&nbsp;přívětivou planetu, lidem příjemnou dýchatelnou atmosféru a&nbsp;dostatek potravin. Planeta byla prázdná, připravená přijmout lidské kolonisty.“</span></p>
          <p class="chunk" data-nb-ref-number="86" data-nb-words="17" data-nb-chars="115"><span class="idea" data-nb-ref-number="86" id="idea86" data-nb-words="17" data-nb-chars="115">„Nikdy už&nbsp;se&nbsp;tu&nbsp;Hepteriďané, myslím praví Hepteriďané, neobjevili?“ zeptal se&nbsp;po&nbsp;chvíli Mart. Tylku zavrtěl hlavou.</span></p>
          <p class="chunk" data-nb-ref-number="87" data-nb-words="85" data-nb-chars="553"><span class="idea" data-nb-ref-number="87" id="idea87" data-nb-words="85" data-nb-chars="553">„Pokud víme, ne, ačkoli se&nbsp;zachoval mýtus o&nbsp;jakýchsi dvou podivných mužích, vítajících na&nbsp;pobřeží trosečníky. Stopy, které zanechali, jsou velice nezřetelné a&nbsp;sporné. Zdá se, že&nbsp;se&nbsp;po&nbsp;neúspěchu s&nbsp;experimenty na&nbsp;Zemi všichni původní obyvatelé Hepteridy přestěhovali na&nbsp;Mars. Snad se&nbsp;pro ně&nbsp;stala Hepterida nebezpečnou, snad se&nbsp;obávali pozemských infekcí přistěhovalců, které sem sami při záchranné akci dopravili. Domníváme se, že&nbsp;se&nbsp;Hepteriďanům ani na&nbsp;Marsu nevedlo příliš skvěle a&nbsp;že měli jakési obtíže i&nbsp;tam. Zabýval jste se, pane Stame, astrologií?“</span></p>
          <p class="chunk" data-nb-ref-number="88" data-nb-words="19" data-nb-chars="120"><span class="idea" data-nb-ref-number="88" id="idea88" data-nb-words="19" data-nb-chars="120">Stam se&nbsp;zatvářil, asi jako kdyby byl tázán, zda se&nbsp;zabýval hanobením mrtvol, a&nbsp;odmítl rozhodným gestem takové podezření.</span></p>
          <p class="chunk" data-nb-ref-number="89" data-nb-words="5" data-nb-chars="34"><span class="idea" data-nb-ref-number="89" id="idea89" data-nb-words="5" data-nb-chars="34">Starý muž trochu pobaveně přikývl.</span></p>
          <p class="chunk" data-nb-ref-number="90" data-nb-words="250" data-nb-chars="1650"><span class="idea" data-nb-ref-number="90" id="idea90" data-nb-words="250" data-nb-chars="1650">„Neměl jsem na&nbsp;mysli pošetilé sestavování horoskopů, ale stupeň poznání nebes dávnými národy. Je&nbsp;to&nbsp;zajímavá oblast a&nbsp;věnuje se&nbsp;jí&nbsp;dnes opravdu málokdo. Snad proto, pane Stame, není všeobecně známo, že&nbsp;Mars se&nbsp;stal zlověstnou planetou války, krve a&nbsp;zmaru teprve kolem roku 1000 před počátkem vašeho letopočtu. Do&nbsp;té&nbsp;doby byl považován za&nbsp;vcelku bezvýznamné nebeské těleso&nbsp;– na&nbsp;stropě hrobky Senmuta, královského stavitele faraónky Hatšepsovet, ozdobeném pečlivou a&nbsp;podrobnou freskou oblohy, přirozeně tehdejší oblohy, dokonce mezi planetami chybí vůbec. Planetárním ztělesněním zla, které pochopitelně nesmělo ve&nbsp;střetání protikladných kosmických sil chybět, byla až&nbsp;do&nbsp;té&nbsp;doby Venuše, nazývaná dokonce Baal-Zevuv, Pán much, Belzebub. Naši učenci&nbsp;–,“ tylku to&nbsp;pronesl skromně, ale velice důstojně, „–&nbsp;došli po&nbsp;zamítnutí všech dalších možností k&nbsp;názoru, že&nbsp;přibližně na&nbsp;přelomu prvého tisíciletí před vaším letopočtem postihla Mars planetární katastrofa, která jej změnila v&nbsp;poušť rudých písků a&nbsp;propůjčila mu&nbsp;tak při pohledu ze&nbsp;Země dnešní zlověstnou barvu. Na&nbsp;Zemi se&nbsp;to&nbsp;také kdysi dávno, na&nbsp;počátku druhohor, stalo. Pevniny se&nbsp;tehdy vyprázdnily a&nbsp;docela slušně rozvinutý suchozemský život zase uprchl zpět do&nbsp;oceánů. Z&nbsp;této epochy zbyly na&nbsp;vaší planetě jen vrstvy rudých pískovců, pane Stame. Ať&nbsp;už&nbsp;byly důvodem zkázy Marsu jejich další nezdařené pokusy v&nbsp;planetárním měřítku nebo ať&nbsp;šlo o&nbsp;přírodní katastrofu, které Hepteriďané nedovedli čelit, jisté je, že&nbsp;Mars opustili. Zbytky obrovských a&nbsp;nedokončených zemních prací, ‚kanály‘, o&nbsp;něž jsou dodnes vedeny spory, jsou svědkem jejich snahy zadržet zánik planety a&nbsp;snad i&nbsp;sebe samých. Marné snahy.“</span></p>
          <p class="chunk" data-nb-ref-number="91" data-nb-words="9" data-nb-chars="48"><span class="idea" data-nb-ref-number="91" id="idea91" data-nb-words="9" data-nb-chars="48">Mart cítil, že&nbsp;konečně může přejít k&nbsp;jádru věci.</span></p>
          <p class="chunk" data-nb-ref-number="92" data-nb-words="17" data-nb-chars="128"><span class="idea" data-nb-ref-number="92" id="idea92" data-nb-words="17" data-nb-chars="128">„Nechcete snad tvrdit, tylku, že&nbsp;všichni dnešní obyvatelé Hepteridy jsou potomky oněch neblahých plavců, prchajících z&nbsp;Harappy…“</span></p>
          <p class="chunk" data-nb-ref-number="93" data-nb-words="174" data-nb-chars="1151"><span class="idea" data-nb-ref-number="93" id="idea93" data-nb-words="174" data-nb-chars="1151">„Ne, ne, nic takového mne ani nenapadne! Já&nbsp;sám a&nbsp;několik desítek dosud žijících starších obyvatel jsme přilétli například na&nbsp;Hepteridu před devadesáti lety korábem Phoebe&nbsp;06 z&nbsp;benárského letiště, když se&nbsp;zdálo, že&nbsp;úpravy Himálaje navždy znemožní další používání hyperspaciálního prostoročasového tunelu, který, řečeno velmi nepřesně, ústí právě v&nbsp;této oblasti. Za&nbsp;uplynulá tisíciletí přece jen o&nbsp;tom tu&nbsp;a&nbsp;tam proskočily nějaké zmatené zprávy&nbsp;– všechna ta&nbsp;nesmyslná povídání o&nbsp;tibetských podzemních říších dobra a&nbsp;zla, o&nbsp;Agartě a&nbsp;Shampullah… Snad jste je&nbsp;také slyšel. Jakýsi agresivní politik ze&nbsp;samého konce novověku, tuším, že&nbsp;se&nbsp;jmenoval Hiller či&nbsp;Hitler nebo nějak podobně, jim věřil tak pevně, že&nbsp;ještě v&nbsp;průběhu poslední velké války nařídil svým agentům pátrat v&nbsp;Tibetu. Strážcům to&nbsp;prý tehdy dokonce způsobilo nějaké obtíže. Další, novější přistěhovalci byli právě v&nbsp;poslední době dopraveni kosmolety Asper&nbsp;176 a&nbsp;Regius&nbsp;07, jejichž posádky byly získány pro myšlenku přesídlení na&nbsp;Hepteridu a&nbsp;přizpůsobení se&nbsp;našim poněkud…,“ tylku sotva znatelně zaváhal, „…&nbsp;poněkud zvláštním zvyklostem a&nbsp;osobitému způsobu života. Neměli jsme jiné východisko.“</span></p>
          <p class="chunk" data-nb-ref-number="94" data-nb-words="10" data-nb-chars="60"><span class="idea" data-nb-ref-number="94" id="idea94" data-nb-words="10" data-nb-chars="60">„A&nbsp;Capax&nbsp;37?“ vypálil Mart otázku. Tylku jen pokrčil rameny.</span></p>
          <p class="chunk" data-nb-ref-number="95" data-nb-words="53" data-nb-chars="326"><span class="idea" data-nb-ref-number="95" id="idea95" data-nb-words="53" data-nb-chars="326">„O&nbsp;této lodi nemáme ani tušení, pane Stame. Neznáte základy našeho společenství, a&nbsp;proto mi&nbsp;nemusíte věřit, že&nbsp;my, totiž my&nbsp;zastávající ve&nbsp;správě této planety zodpovědné funkce&nbsp;– a&nbsp;to o&nbsp;sobě mohu se&nbsp;vší skromností prohlásit&nbsp;– prostě nemůžeme nemluvit pravdu. Kdybych vám nemohl nebo nesměl odpovědět podle pravdy, mlčel bych.“</span></p>
          <p class="chunk" data-nb-ref-number="96" data-nb-words="56" data-nb-chars="375"><span class="idea" data-nb-ref-number="96" id="idea96" data-nb-words="56" data-nb-chars="375">„Capax&nbsp;37 vezl na&nbsp;palubě dost jaderných výbušnin, aby se&nbsp;z&nbsp;Hepte­ridy stal pás celkem skladných asteroidů a&nbsp;kosmického prachu,“ opakoval Mart Šéfovu myšlenku. „A&nbsp;zmizel v&nbsp;mimoprostoru s&nbsp;kursem do&nbsp;tohoto sektoru. To&nbsp;není zrovna k&nbsp;popukání,“ dokončil pochmurně a&nbsp;žalobným tónem, jako kdyby tylku schovával nešťastný Capax pod šafránově žlutým hábitem. Což nebylo pravděpodobné.</span></p>
          <p class="chunk" data-nb-ref-number="97" data-nb-words="48" data-nb-chars="305"><span class="idea" data-nb-ref-number="97" id="idea97" data-nb-words="48" data-nb-chars="305">„Víme o&nbsp;tom,“ kývl stařec. „Rada starších řeší i&nbsp;tuto otázku v&nbsp;souvislosti s&nbsp;oběma vašimi přáteli. Zdá se, že&nbsp;nalezneme styčné body obou… obou mimořádných událostí. Chtěl jste se&nbsp;ještě zeptat, pane Stame, proč jsme Zemi unášeli kosmické koráby a&nbsp;proč jsme raději nepoužívali hyperprostorového tunelu, že?“</span></p>
          <p class="chunk" data-nb-ref-number="98" data-nb-words="147" data-nb-chars="1004"><span class="idea" data-nb-ref-number="98" id="idea98" data-nb-words="147" data-nb-chars="1004">Mart přisvědčil s&nbsp;lehkými pocity rozpaků, které sám nedovedl vysvětlit, tím méně je&nbsp;sám před sebou jako zplnomocněncem Galaktické centrály, podnikajícím zcela oprávněné šetření, obhájit. Tylku byl koneckonců jenom stařík ve&nbsp;výstředním rouchu, který se&nbsp;v&nbsp;posledních sto letech patrně velmi činně zúčastnil neomluvitelné krádeže přinejmenším tří kosmoletů a&nbsp;tím&nbsp;– nehledě k&nbsp;jiným důsledkům&nbsp;– i&nbsp;vzniku prvotřídního zmatku v&nbsp;několika sekcích Centrály. Dovedl sice číst nějakým záhadným způsobem myšlenky, ale to&nbsp;by&nbsp;možná (Mart si&nbsp;tím nebyl jist) dokázal šikovný psychiatr nebo varietní artista také. Zároveň však nepochyboval, že&nbsp;by&nbsp;se&nbsp;tenhle děda, třaslavě popíjející čaj, okamžitě stal z&nbsp;jakýchsi naprosto nepochopitelných důvodů středem společnosti například výročních galavečírků kosmické výkonné noblesy a&nbsp;že by&nbsp;bez zřejmého úsilí zastínil nejen nejslavnější kosmonauty, ale i&nbsp;– a&nbsp;to už&nbsp;bylo co&nbsp;říci&nbsp;– ještě daleko slavnější polyvizní hvězdy. Což bylo zřejmě nesmyslné, ale jisté. Credo, quia absurdum<sup id="fnref:1"><a href="#fn:1" class="footnote-ref" role="doc-noteref">1</a></sup>.</span></p>
          <p class="chunk" data-nb-ref-number="99" data-nb-words="18" data-nb-chars="141"><span class="idea" data-nb-ref-number="99" id="idea99" data-nb-words="18" data-nb-chars="141">Tylku zdvořile nepřerušoval jeho přemítání a&nbsp;tvářil se&nbsp;zcela neproniknutelně. Teprve když Mart skončil úvahy bolestným povzdechem, odpověděl:</span></p>
          <p class="chunk" data-nb-ref-number="100" data-nb-words="116" data-nb-chars="809"><span class="idea" data-nb-ref-number="100" id="idea100" data-nb-words="116" data-nb-chars="809">„Jednou z&nbsp;hlavních a&nbsp;vyžadovaných vlastností našeho života zde, kterou kupodivu přesně vystihl i&nbsp;James Hilton, je, pane Stame, umírněnost. Jsme mírně asketičtí a&nbsp;stejně mírně rozmařilí. Vhodné prostředí k&nbsp;obojímu musí být stále vytvářeno. Rozebráním kosmických korábů a&nbsp;instalací četných zařízení získáváme jistou míru pohodlí a&nbsp;příjemností, která je&nbsp;žádoucí. Luminofory, elektrárny, anihilátory… Chápete? Je&nbsp;tu&nbsp;však ještě další přinejmenším stejně závažný důvod: hyperkosmický tunel byl otevřen před mnoha tisíci lety a&nbsp;původní obyvatelé této planety se&nbsp;sem nikdy nevrátili, aby jím mohli podle libosti vládnout. Trvalo neobyčejně dlouho, než se&nbsp;to&nbsp;alespoň zčásti podařilo nám, pozemským přistěhovalcům. Dodnes však ne&nbsp;úplně, pane Stame. Nevíme vlastně o&nbsp;trasách třetího řádu téměř nic. Zkoušíme jen štěstí.“</span></p>
          <p class="chunk" data-nb-ref-number="101" data-nb-words="22" data-nb-chars="135"><span class="idea" data-nb-ref-number="101" id="idea101" data-nb-words="22" data-nb-chars="135">„To znamená,“ zděsil se&nbsp;Stam, „že bychom se&nbsp;mohli navždy ocitnout někde… někde ve&nbsp;staré Harappě a&nbsp;nechat se&nbsp;tam podříznout nájezdníky?“</span></p>
          <p class="chunk" data-nb-ref-number="102" data-nb-words="103" data-nb-chars="613"><span class="idea" data-nb-ref-number="102" id="idea102" data-nb-words="103" data-nb-chars="613">Tylku mírně nachýlil hlavu. „Jsem rád, že&nbsp;jste tak chápavý, pane Stame. Ano, nelze to&nbsp;vyloučit. Nelze vyloučit ani to, že&nbsp;by&nbsp;se&nbsp;poutník hyperspaciálním tunelem ocitl v&nbsp;téže době na&nbsp;již opuštěné Hepteridě. Vlastně, abych byl docela upřímný, Rada starších se&nbsp;ve&nbsp;svém zasedání zabývá převážně otázkou, zda ony dvě podivné bytosti, se&nbsp;kterými se&nbsp;prý harappští plavci setkali po&nbsp;přenesení na&nbsp;Hepteridu, nebyli vaši přátelé, tuším pan Tobiáš a&nbsp;pan Petr. Šlo nesporně o&nbsp;dva muže, vy&nbsp;a&nbsp;slečna Karnová jste tedy mimo podezření. A&nbsp;byli-li to&nbsp;pan Tobiáš a&nbsp;pan Petr, nebo chcete-li, <em>budou-li</em> to&nbsp;oni, jak máme postupovat dál.“</span></p>
          <p class="chunk" data-nb-ref-number="103" data-nb-words="33" data-nb-chars="221"><span class="idea" data-nb-ref-number="103" id="idea103" data-nb-words="33" data-nb-chars="221">Tylku si&nbsp;obřadně přitáhl cípy šafránového roucha k&nbsp;tělu, čímž dal zdvořile najevo, že&nbsp;rozhovor skončil. Zároveň se&nbsp;lehkým trhnutím probrala Kara a&nbsp;přejela si&nbsp;gestem myslitele, milovaným miliardou diváků, čelo útlou dlaní.</span></p>
          <p class="chunk" data-nb-ref-number="104" data-nb-words="17" data-nb-chars="94"><span class="idea" data-nb-ref-number="104" id="idea104" data-nb-words="17" data-nb-chars="94">„Slyšela jsem dobře něco o&nbsp;Tobiášovi a&nbsp;o&nbsp;Petrovi?“ zajímala se. „Budou už&nbsp;zase brzy na&nbsp;světě?“</span></p>
          <p class="chunk" data-nb-ref-number="105" data-nb-words="2" data-nb-chars="11"><span class="idea" data-nb-ref-number="105" id="idea105" data-nb-words="2" data-nb-chars="11">Mart polkl.</span></p>
          <p class="chunk" data-nb-ref-number="106" data-nb-words="19" data-nb-chars="153"><span class="idea" data-nb-ref-number="106" id="idea106" data-nb-words="19" data-nb-chars="153">„Jak se&nbsp;to&nbsp;vezme, slečno Karnová,“ prohlásil nakonec hlasem naprosto postrádajícím jakýkoli sugestivní optimismus. „Někde se&nbsp;snad, doufejme, vykutálejí.“</span></p>
          <hr>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="107" data-nb-words="8" data-nb-chars="45"><span class="idea" data-nb-ref-number="107" id="idea107" data-nb-words="8" data-nb-chars="45"><p>Věřím, protože je&nbsp;to&nbsp;nesmyslné. <em>Pozn. red.</em> <a href="#fnref:1" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./blazni_z_hepteridy_015.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>